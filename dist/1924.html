<!doctype html><html lang=hu><meta charset=utf-8><title>1924 – József Attila összes versei | MEK</title><link href=favicon.ico rel="shortcut icon" sizes=16x16><meta content="width=device-width, initial-scale=1" name=viewport><link href=main.css rel=stylesheet><!--[if lt IE 9]><script src=html5shiv-printshiv.js></script><![endif]--><header><img src=jozsef-attila.jpg alt height=291 width=207><h1 id=targymutato><a href=index.html title="Vissza a főoldalra">József Attila <span>összes versei</span></a></h1><ul class="form search"><li><form id=search role=search><label for=verskeres>Vers keresése cím szerint:</label><input id=verskeres placeholder="Vers keresése …" type=search></form></ul><ul id=talalat></ul><nav role=navigation><ul><li class=top><a href=1924.html#targymutato title="Vissza az oldal tetejére">↑</a></ul></nav></header><div role=main><h1 class=ev id=1924>1924</h1><article id=es-keressuk-az-igazsagot><div class=vers><h2>És keressük az igazságot</h2><p>Lábunk elkophat hónaljig,<br>Sej haj, fütyülve baktatunk,<br>Igazságot keresünk, de<br>Nem találunk még seholse.<p>Nincsen batyunk, csak az agyunk,<br>Betyárkodó Ábel vagyunk,<br>Nem kérdik, hogy szívünk dög-é,<br>Gondolatunk az ördögé,<br>Lelkünket meg Isten fogja<br>Sziklaszántó ostorosba.<p>Hogyha tél van, hát didergünk<br>S nem is tudjuk, hogy didergünk,<br>Szemünk, fülünk lefagy együtt,<br>Lázas szóval melengetjük,<br>Nem hálunk soha árnyékban,<br>Zsebünkben is csak szándék van,<br>Magunk vagyunk: a kenyerünk,<br>Hogyha vesztünk, úgyis nyerünk,<br>Ínség, asszony nem bir velünk,<br>Északnak meg délnek megyünk,<br>Koldusokkal parolázunk,<br>Ott a tanyánk, ahol ázunk,<br>Összenőtt már a két kezünk<br>S nem könyörgünk, nem vétkezünk,<br>Nagy éhünk van s nem éhezünk,<br>Mindig korábban érkezünk,<br>Szájunkra a jövő hágott,<br>Kiáltunk emberebb világot,<br>Szeretetet, szabadságot,<br>Szél a lábunk, arcunk áldott,<br>Nézünk minden követ, ágot,<br>Ahol utat ki se vágott,<br>Sej haj, dallal, jó vigasszal,<br>Asztaltalan szómalaszttal<br>Keressük az igazságot.<p><small>1924. jan. 4.</small></div></article><article id=kovek><div class=vers><h2>Kövek</h2><p>Öreg kövek, ne haragudjatok,<br>Ha taposlak, hiszen tinálatok<br>Nagyobb és mozgóbb taposó vagyok.<p>Szólok hozzátok, vén testvéreim,<br>Mozgóbb, nagyobb taposó tapos engem<br>S nem szól, csak jár az emberköveken,<br>Nem szól, nem szól, vagy jelekben beszél<br>És tán ti vagytok súlyos szavai?<br>Ó, némák, meg nem értlek titeket sem!<p>Miért van kő, ha nem lesz épületté?<p>Hát nem segít a jaj s az allelúja?<br>Se hit? se malter? se Krisztushabarcs?<br>Széthullt az ember millió darabra,<br>Mint esőben a vályogkalyiba.<br>És hol van az erős, terméskő-ember,<br>Kit nem tapos fájóra semmi láb?<br>Ó, borzalmas így: útfelen heverni,<br>Ha bennünket nem épit városokká<br>Gránithalmokba semmi épitő.<br>Hiszen kölyökkorában az időnek<br>Egymást-karoló barlanghegyek voltunk,<br>Hol békesség és szeretet lakott.<p>Széjjeltördelt a bölcseség s a bomba,<br>Szétbomlasztott a gejzirlábu vér<br>S nyomoruságos könnyekbe merülve<br>Száz megváltó agy forr már, mint a mész,<br>Hogy értelmes várossá magasodjunk,<br>Mert most minden s egyetlen értelmünk<br>Az úton heverő kövek fájdalma,<br>Mely porban és piszokban taposódva<br>Templomtorony kupolájába vágyik!<p><small>1924. jan. eleje</small></div></article><article id=ide-ujra-a-szeretet-jon><div class=vers><h2>Ide újra a szeretet jön</h2><p>Fejünkre tapodták a múltat,<br>Hanem a jövő csak megérik,<br>Dudvából föl a magas égig,<br>Mely ízes gyümölcsű embert hirdet.<p>Már izmainkká lett a szándék,<br>Tél-túl a szemek már nem sírnak<br>S volt-göthös anyák szerelmes pírnak<br>A napot kendőzik magukra.<p>Szándékoló, roppant kohókból<br>Már ömlik a vas okos formába<br>S nótás acél zeng majd, hol máma<br>És tegnap aranyat imádkoztak.<p>Az átkok már elátkozódtak,<br>A vér elvérzett, széjjelmarva,<br>És elrothadt gonosz hatalma<br>A gyümölcsdögvesztő rothadásnak.<p>Ide újra a szeretet jön<br>S gonoszok vége nyögi jöttét,<br>Nem mint eddig, hogy leütötték<br>S a jókat áldozták eléje.<p>Ide újra a szeretet jön<br>S mindenkinek fakad bocsánat,<br>De addig jaj, kik látva látnak<br>S a vaknak nem adnak szemükből!<p><small>1924. jan. 22.</small></div></article><article id=miert-mondottal-rosszat-nekem><div class=vers><h2>Miért mondottál rosszat nékem</h2><p>Miért mondottál rosszat nékem?<br>Én nem bántottalak, barátom,<br>Hogyha valamiért haragszol,<br>Szívesen bocsánatot kérek<br>S szeretném, ha most velem jönnél,<br>Megnézzük majd a favágókat<br>S leheverünk együtt az erdőn,<br>Fejünk fölött hullámzanak a lombok,<br>Hűs tengerfenékről az eget nézzük,<br>Ahol meg zsenge felhők lombosodnak.<br>Ott nagy nyugalom karol majd belénk<br>És nékünk az most olyanigen jó lesz,<br>Háromszoros a jó, ha kettő kapja,<br>Azért szeretném, hogyha velem lennél,<br>Mig odahallik este a harangszó,<br>A bogáncsokat leszedjük egymásról<br>S hazaballagunk éppolyan fáradtan,<br>Miként a kapás, szótalan munkások,<br>Akik a földek békés erejébe<br>Százannyit termő magokat vetettek.<p><small>1924. jan. 23.</small></div></article><article id=lazado-szentek><div class=vers><h2>Lázadó szentek</h2><p>Ülök én újfent dögrovást a porban.<br>De gonoszok csontjából őrölt porban.<p>Uram, én is keresztelek újra.<br>De fejemet oda nem adom újra.<p>Én nem áldozom föl többé Izsákot.<br>Inkább magam, de soha Izsákot.<p>Szólok, hiába, Szodoma rám se hallgat.<br>Szólok, de annak, aki majd meghallgat.<p>Menyország kulcsát én a földre ejtem.<br>Vén szivemet is a földre ejtem.<p>Csak bennem legyen gonoszság helyettük.<br>Engem büntess meg tűzön őhelyettük.<p>Csak a szegények jutnak a pokolra.<br>Én nem vigyázok többet a pokolra.<p>Gyógyíthatót én meggyógyítok most is.<br>De halottakat nem keltek föl most is.<p><small>1924. jan. 28.</small></div></article><article id=villamok-szeretoje><div class=vers><h2>Villámok szeretője</h2><p>Ördög röhög és Isten sír belőle,<br>Pap és csibész a villámok szeretője.<p>Mindig beszél: „Mondd, testvérem, nem alszol?”<br>S legszebb álmában kenyérhéját majszol.<p>Búzát vet s hideg csillagokat gyomlál,<br>Korgóbban korog húsz dühödt gyomornál.<p>Hordókra áll és templomokba tér be,<br>De vasgerincű és még nincsen térde.<p>Ha szép idő van, a földeken fekszik,<br>Csak ritkán békít, csak ritkán verekszik.<p>De fergetegben hegyormokon állva<br>Villámszivét az éjszakába vágja.<p>S mig ember, barom, fa szelíddé retten,<br>Boldogan sír a megtárult egekben.<p><small>1924. jan. 28.</small></div></article><article id=no-a-tukor-elott><div class=vers><h2>Nő a tükör előtt</h2><p>A tükör előtt öltözik. Csupasz,<br>Akár a frissen megköszörült penge.<br>Nem látta férfi, mégis beleszúrja<br>Kegyetlen tükre minden férfi-szembe.<p>A tükör előtt öltözik. Gyapjú<br>Kelmét neki növeszt a férfi nyája.<br>Szoknyaként veszi magára a poklot<br>S az ég fodorként hullámzik alája.<p>Hajára aggat mély rejtelmeket,<br>Vagy hajnalból köti ragyogó kontyát<br>S a férfierő roppant vásznait<br>Ujjai apró szallagokra bontják.<p>Fülönfüggőül szívünket veszi,<br>Nem hallott zenét csak neki zenéljen<br>És nyelve alatt jéghegyeket hordoz,<br>Hogy forróságát elvermelje mélyen.<p>Lelkiismeretünket gyújtja föl,<br>Hogy szemöldökét véle bekormozza,<br>Tíz manikűrözött méregfogát és<br>Ajkát vérünkkel festi meg pirosra.<p>S már készen van és nincsen rajta más.<br>Á, dehogy! tán csak egy virágszál éppen!<br>Annyira egyszerűen indul el,<br>Hogy szőnyegére: holt agyunkra lépjen.<p><small>1924. jan.</small></div></article><article id=kedvesem><div class=vers><h2>Kedvesem,</h2><p>Bizony a szirmok összeborulnak este.<br>Nem akartalak megcsókolni se,<br>Csak hogy kicsit itt érezzelek mellettem,<br>Mint kisgyerek az édesanyját.<br>A vackorfa a beojtott ággal összenő,<br>Én is jobb vagyok, hogy beojtottál csókjaiddal,<br>Én kedvesem,<br>És szebb is vagyok, miként az éjszaka<br>A számlálhatatlan csillagoktól.<p>Meleg vagy: esőt hozó tavaszi szél,<br>Mely fogócskára tanítja a gyerekeket<br>És fölkelti a sáros füveket.<br>Régóta várt mellem bozontos rengetegje,<br>Hol éhesen meg félfagyottan<br>Indulatok aggancsos csapata öklelődött<br>És most, íme,<br>Békén legelgeti liliomszavaidat<br>Meg a violákat.<p>Mert megjöttél, hisz meg kellett jönnöd,<br>Én kedvesem.<p>Még sötét van,<br>Leheletünk se látszik,<br>De ablakunkon ragyognak már a jégvirágok,<br>Odaki hajnalodik<br>S én még mindig csókokat beszélek.<p><small>1924. jan. 28.</small></div></article><article id=nyar-volt><div class=vers><h2>Nyár volt</h2><p>Nyár volt,<br>De mindnyájan fáztunk,<br>Hát begyújtottunk a mesekályhákba,<br>Ott melegedett belém,<br>Hogy valahol, ahová <i>elérünk</i>,<br>Vár ránk a lány, aki mi vagyunk,<br>Vár rátok a legény, aki meg ti vagytok,<br>Biztosan és észrevétlenűl,<br>Mint hóborított földekben a tavasz<br>És előjön és megigéz,<br>Ha napszivünk kisüt szép homlokunkon.<p><small>1924. jan. 29.</small></div></article><article id=komoly-lett-mar><div class=vers><h2>Komoly lett már</h2><p>Komoly lett már hejehuja lelkem,<br>Addig jártam ősz Uramhoz én.<br>Ott is, ott is mindig csak követelőztem,<br>De mit akartam, de mit is akartam?<p>Kalapáló, hajórakó kedvet,<br>Meleg asszonyt, hálószőni is,<br>Hogy én, gyarló eszem szerint értelmetlen,<br>Botor tengerének értelmet is adjak.<p>Mi voltam én?… Oktalan próféta,<br>Cifra szóvá gyötört akarás,<br>Irigy, ha a másik szebben mond igét.<br>Hiuságból vágytam töviskoszorúra.<p>A fájdalom Isten feddő szava<br>S fájdalomtól csöpög a szívem,<br>Mint bő veritéktől a szegények arca<br>S meleg olajtól a gépek karjai.<p>Nem kérek már bús bocsánatot se,<br>Csak igenigen alázkodom.<br>Nincsen az az asszony, akit nem kivántam<br>S asszonyriasztóra könyörgöm az arcom.<p>Érzem, hajnali falucska lettem,<br>Szelidség nyugodt tehenei<br>Ballagnak belőlem az Ur kegyelmének<br>Friss és térdigfüves legelője felé.<p><small>1924. jan.</small></div></article><article id=lopok-kozott-szegenyember><div class=vers><h2>Lopók között szegényember</h2><p>Lopók között szegényember,<br>Szegényember sose fél,<br>Minek félne, szíve, lelke<br>Erősebb a többinél.<p>Lopók között szegényember,<br>A Jóisten megsegél!<br>Nincs tehene a szegénynek,<br>De ha van is, elvetél.<p>Lopók között szegényember,<br>Szegényember kapanyél.<br>A világot megkapálni,<br>Szegényember annak él.<p><small>1924. febr. 8. előtt</small></div></article><article id=nyolcesztendos-lanyok><div class=vers><h2>Nyolcesztendős lányok</h2><p>Hosszú sorban jönnek, mennek,<br>Apró ördögök, de szentek,<br>Homlokuk friss, meleg kenyér,<br>Szén a szemük, szénparázs.<p>Hosszú sorban jönnek, mennek,<br>Mint a virág, úgy szeretnek,<br>Ugy szeretik a fiúkat,<br>Akárcsak a gyöngyvirág.<p>Hosszú sorban jönnek, mennek,<br>Ha sírnak is: csak nevetnek.<br>Messze vannak, messze vannak,<br>Mint a vídám csillagok!<p><small>1924. febr. 8.</small></div></article><article id=muveszet-az-emberek-kozott><div class=vers><h2>Művészet az emberek között</h2><p>Kerekek lehettek a talpán,<br>A táncosnő begurult szemeinkbe,<br>Egyszerű volt, de ragyogott, mint a kolibrik.<p>Képzeld el a lápon libegő<br>És nyujtózkodó, nyurga lidércet.<br>Szebben ugrált a fiatal kecskénél,<br>Vagy mint a hamarkedvű komondorkölyök,<br>Ha futkároz és hempereg a fűben!<p>Még az esztendőalvók is<br>Szivesen vele-riszálódtak volna!<p>Azt se tudom, ki volt mellettem,<br>Az ujjongás együtt sejhajozott bennünk –<br>Aztán hirtelen kihült a terem<br>S mi, emberek, szegények, ismét<br>Idegenül néztük végig egymást.<p><small>1924. febr. 12.</small></div></article><article id=szoke-hajam><div class=vers><h2>(Szőke hajam … )</h2><p>Szőke hajam már kibontom a szélnek<br>De arcomat mosolyba takarom<br>A hiába várt csókok igazát<br>Elbocsátja az asszony-hatalom.<p>Rózsákból rakni mindig-égő máglyát<br>Jól csókos tűzimádó tudna csak<br>Hát elbocsátlak csókos csóktalan,<br>Már lángot hívőbb kezek gyujtsanak.<p>Megosztozunk most iker életünkön<br>Tiéd a vágy, enyém a szerelem<br>S kihullsz belőlem, mint az üstökös,<br>De emlékcsillag száz marad velem.<p><small>1924. febr. 13.</small></div></article><article id=szelid-bucsuzo-asszony><div class=vers><h2>Szelid, búcsúzó asszony</h2><p>Pusztába viszi csókjait magával<br>Bölcs, bús fakír lett asszonydervised,<br>Hullámzó violamezőket lábal,<br>De virágot nem ad már senkinek.<p>Akartam volna: Ragyogó árnyék légy,<br>Mely büszkén gyönge, víg nyomomba jár,<br>De már fölöttem barna lett a kék ég<br>És ragyogásod kísértetre vál.<p>De nyugodt vagyok, mint a végtelenség,<br>Vagy falevél a zúgó tengeren,<br>S az emberekhez mosolyogva mennék,<br>Hisz akkor se lesz senki sem velem.<p>A falak sírtak nagy szomorúságot,<br>Naptalan életemnek falai,<br>Nem én sírtam, mikor szivembe vágott,<br>Hogy búcsuzót kell immár mondani.<p>Könnyű legyen emlékem, mint az illat,<br>Mely egekig száll és legyen örök,<br>Amíg szivemből máglyarózsák nyilnak<br>S feláldozott szerelmem füstölög.<p><small>1924. febr. 19.</small></div></article><article id=szeretok><div class=vers><h2>Szeretők</h2><p>Furcsák és betegek,<br>Kik sebeket vetnek egymásba, hogy<br>Beboronálhassák.<br>Télen tüzek – nyáron<br>Források fakadnak ujjaikból.<p>Fáradatlanul csak<br>Az örök gyönyört szigonyozgatják,<br>Jégtömböket olvaszt<br>És szöllőhegyeket<br>Szárít ki sivatag lehelletük.<p>Kalászos szemükből<br>Kiszédült az arcok meleg magva,<br>Kihull az értelem<br>Rossz vihederéből<br>Bomlottpántú, meghasadt agyuknak.<p>Összemart szájukra<br>Még tétova mosolyt tetoválnak<br>S csókjuk, ölelésük<br>Zengő kerteken át<br>Egy bibére lopja a szerelem.<p>Míg a bolygó-bimbók<br>Meg a virágok milliárdjai<br>A fényt és virágport<br>Frissen, egészséggel<br>Minden társuknak széthajigálják.<p><small>1924. jan.–febr. [?]</small></div></article><article id=rokkantak><div class=vers><h2>Rokkantak</h2><p>Parasztlábaikról<br>Leamputálták az ásót … Nem veri<br>Színek meleg essője többé<br>Szemük szárazságát.<p>Gránátokba törte<br>Karcsú gerincük acélobeliszkjét<br>A sátános tankokká vedlett<br>Harangok ütése.<p>Áttört tüdejükön<br>Tajtékos borzalmak marsolnak nyögve<br>És lágy agyukra internálták<br>A Szibériákat.<p>Ők azok, akikből<br>Még visszakaptak valamit az anyák<br>Amaz emberebb gödrök vámján,<br>Hol most meszesednek<p>Eggyé mindenfajta<br>Dadogó Krisztusok, hogy irtózatos<br>Hegyibeszéddé magasodjék<br>A hörgés bacchanálja.<p>Hiányzó karjukon<br>A kenyeres tenyér megöklösödött<br>És szívükben égve harangoz<br>A Békesség elé.<p><small>1924. jan.–febr. [?]</small></div></article><article id=jonal-jobb><div class=vers><h2>Jónál jobb</h2><p>Páris, Berlin, Moszkva és Szeged –<br>Kevesen vannak jó emberek.<p>Akik meg vannak, jajgatni vannak.<br>Narancshéjnak is útjába vannak.<p>Gyönge harmat, ösztövér: fölszíjja a nap.<br>S folyómedret mosni? Ki hallott olyat?<p>Huncut a jóság, ha szégyent hoz a jóra –<br>Minek jóság-festék a jót-akaróra?<p>Van hű komondora, van bő karikása –<br>Melyik juhász bőg, ha megszalad a nyája?<p>A vasnál több az olvasztó kohó,<br>Jónál több, jobb a jót-akaró.<p>Washington, Wien, London és Czegléd,<br>Rossz ember úgyiscsak mutatóba lesz még.<p><small>1924. febr. 22.</small></div></article><article id=kakuk-marci><div class=vers><h2>Kakuk Marci</h2><p>Kakukkos isten rakott idegen világ pihéibe,<br>Arcunkra könyvelt bizonyossággal<br>Mi tudjuk, ugye, gyöngyöm-bogaram.<br>S kihajitnak csavargónak az utakra,<br>Ahol vásárra szekerezik az öröm.<br>De megterít a nyár eperfák zöld abroszán.<br>Testes mosónővé negyvenévesedik<br>Diaboló-derekú Beatricénk,<br>Kinek szemében galambok laktak egykor.<br>Lábainkon kolonc az országút,<br>Megennénk egész kukoricatáblát,<br>S elhiheted, az a legnagyobb bajunk,<br>Hogy muszáj lenni becsületes ősállatoknak is,<br>Akik nem hordják zsebben a gerincüket.<p>Rózsás alakod is csukaszürkére mázolják,<br>Torkodat elvitték gépkocsitülöknek,<br>Hirdetőoszlopok árnyéka vagy,<br>Más se maradt belőled, mint a: Kakuk Marci.<p>Néha van úgy, hogy fejed a szomorúság zsuzsuja<br>És a piszkos járdáig fityeg.<br>Ilyenkor kivilágitják a városokat<br>S legszebbre festik magukat a lányok.<br>Zokognál is, de nyelvem alá duglak,<br>Mert ángyod is tudhatta, mikor megszülettél,<br>Azért születtél,<br>Hogy plébánia légy a templom egerének.<br>És szélben szoknyaként gyűrődő bőröd alatt<br>Mennél jobban szétsárgul a papirmadzag,<br>Inaimra annál inkább drótkötelek nőnek.<br>Te vagy sokunk szándékának rúdja<br>És nem vagyunk vak csillagászok,<br>Azt akarjuk, vakondok is lássa,<br>Hogy a kelő nap mennyire illik hozzánk!<p><small>1924. márc. 11.</small></div></article><article id=szomorufuz><div class=vers><h2>Szomorúfűz</h2><p>Lábonjáró szomorúfűz,<br>Hivesség csal, hivesség űz,<br>Hivesség űz, hivesség csal,<br>Ez patakkal, az meg faggyal.<p>De patakra nem találok,<br>Mindenütt csak fagyot látok.<br>S patak kéne, napfény kéne,<br>Lehevernék az ölébe.<p>Megduzzadnék, mint a többi<br>Szerencsésebb erdőföldi.<br>Virágoznék, mint az égbolt,<br>Ha a kakas kukorékolt.<p>Bokrok előtt alázkodok,<br>Csillagokhoz fohászkodok:<br>Hé csillagok, jó csillagok,<br>Patakra már hol akadok?<p>Leveleim, vigasságom,<br>Nem ér utól bolygó lábom:<br>Elhullajtván vigasságom,<br>Marad a szomorúságom.<p><small>1924. ápr.</small></div></article><article id=ki-verne-fol-lelkunkben-a-lelket><div class=vers><h2>Ki verné föl lelkünkben a lelket?</h2><p>A meddő dombok homlokából<br>Kiemeltük a csillagvizsgáló gondolatokat,<br>Föl, föl a magasságig<br>Repülőgépeket hajigálunk<br>És roppant, visszahulló pályájukkal<br>Kipányváztuk a madarak birodalmát,<br>Mozdonyokkal korcsolyázunk messze földre<br>És kantárt holnap elektromos hajókból dobunk<br>A sörényes, üvöltő tengerekre,<br>De emberek, emberek!<br>Ki venné újból észre,<br>Hogy le kell sikálni asztalainkat,<br>Ki mondaná meg az asszonyoknak,<br>Hogy kisöpörhetik a szomorúságot,<br>Ki ültetne kerteket szemünkbe,<br>Ki verné föl lelkünkben a lelket?!<p><small>1924. máj.</small></div></article><article id=het-napja><div class=vers><h2>Hét napja</h2><p>Tintába mártom tollamat<br>És tiszta, kék égbe magamat.<p>Félrerángatom a harangkötelet,<br>Falbaverdesem szegény fejemet.<p>Ki látja meg, hogy már látszanak<br>Kilógó nyelvünkön az igért utak,<br>Hogy nincsen hiába semmi és a minden<br>Nem siklott ki föltépett ereinken,<br>Hogy kristály szeretne lenni a patkány is<br>S a darabkább utálja már a darabkát is,<br>Hogy magadat tisztán találod meg másban<br>És nyugalom van a szükséges rohanásban,<br>Hogy leheletünktől kigyúlnak a házak,<br>És engesztelő vízzel már locsolgatnának,<br>Hogy hidak robbannak a szegényemberekben?!<p>Ó, barátaim, hét napja nem ettem.<p><small>1924. máj.</small></div></article><article id=igaz-ember><div class=vers><h2>Igaz ember</h2><p>Szemeim, ti fényfejő parasztnők,<br>Fordítsátok ki a sajtárokat,<br>Nyelvem, szép szál kurjantós legény,<br>Hadd abba hát a kubikolást,<br>Állat, szaladj belőlem Ázsiába<br>Izzadó erdők gyökereihez,<br>Gerincem, szédülj az Eiffel-torony alá,<br>Szigonyod a szagot elkerülje,<br>Orrom, vitorlázó grőnlandi halász,<br>Kezeim, Rómába zarándokoljatok,<br>Lábaim, árokba rugdossátok egymást,<br>Szolgáltassátok be a cíntányérokat,<br>Füleim, a cíntányérokat!<br>Combom, ugorj Ausztráliába,<br>Te harmatos-rózsaszínű fiahordó,<br>Gyomrom, te könnyű léggömb,<br>Repülj a Szaturnuszig, a Szaturnuszra!<br>Mert úgyis kilépek számszélire<br>S íves kiáltással füleikbe ugrom,<br>Mert fölhúzták már a megállt órákat,<br>Mert ívlámpákként ragyognak majd a falvak,<br>Mert fehérre meszelik a városokat<br>És csigolyáim szétgurulhatnak a világba,<br>Én már akkor is egyenesen állok<br>A görbén heverő halottak között.<p><small>1924. máj.</small></div></article><article id=koldusok-1-3><div class=vers><h2>Koldusok</h2><h3>1</h3><p>Öreg, én eztán lopni fogok!<br>Fiam, mindenki azt teszi. Ne tedd!<p>De a nők, a szagosak, a gazdagok!<br>Ládd, én csak úgy tapogatom az eget.<p>Öreg, a mankóm szaladni akar!<br>Fiam, hát nem jön erre senki se?<p>Ha akad is, mindig csak száraz karaj!<br>Tej kéne, nem birok már enni se.<p>Egy kirakatot még ma betörök!<br>Börtönbe jutsz és megvernek. Szamár.<p>Egy kirakatot mégis betörök!<br>Psszt, meghallják s nem ad, aki erre jár.<h3>2</h3><p>Öreg, a varrás újra gennyezik.<br>Annál szebben tudsz könyörögni majd.<p>De rúgnék vele, a szent mindenit!<br>Te mást se csinálnál. Mindig csak a bajt.<p>Engem nem akart a lányod, öreg.<br>Örülj, hogy látod az áldott nyarat.<p>Most rád se köpne, nyomorult, vén cövek.<br>Legalább néki ruhára is marad.<p>Selyemszoknyánál nincs becsületje több!<br>De kéne neked, te korcs, te torzszülött.<h3>3</h3><p>Fiam, nem élek soká, azt hiszem.<br>Én pedig azt, hogy éltél eleget.<p>Meghalok s nem fog sírni senki sem!<br>Elég, hogy míg éltél, vezettelek.<p>Én Istenem! – Mondass vagy két misét!<br>Azon már inkább kolbászt is veszek.<p>Téged még meg fog verni a nagy ég!<br>Meg ám, ha mint te, véngonosz leszek.<p>Légy jó, hisz egyszer elpusztulsz te is!<br>De addig csak enyim lesz a sarok.<p>Nem félsz a pokoltól? Meghalsz te is!<br>Félnék, de élni – s kölyköt akarok.<p>Könyörgök érted ott. Mondass misét!<br>Ép lányokért, hogy nőjjön rengeteg!<p>Sokszor fogsz sántán megbotolni még!<br>Csak legyen majd egy ép, erős gyerek!<p><small>1924. máj.</small></div></article><article id=csudalkozunk-az-eleten><div class=vers><h2>Csudálkozunk az életen</h2><p>Ha mosolyog, mosolya csupa csillag,<br>De ha szomjazom, akkor friss patak,<br>Az én kedvesem az egeknek nyílhat,<br>De megcsókolni csak nekem szabad.<p>Haja szurokkal elkevert arany,<br>Harmatos erdők az ő szemei,<br>Küszöbe elé terítném magam<br>Lábtörlőképpen, de nem engedi.<p>Szavunk zugában megbuvik a csók,<br>Testvéreihöz lopva jön ide …<br>Mező álmodhat össze annyi jót –<br>Az én kedvesem a füvek szive.<p>Este a csókok megszöknek velünk<br>S végigfutván a világi teren,<br>A hajnali égre leheveredünk<br>És csak csudálkozunk az életen.<p><small>1924 első fele</small></div></article><article id=tavasz-van-gyonyoru><div class=vers><h2>Tavasz van! Gyönyörű!</h2><p>Tavasz van, tavasz van, gyönyörű tavasz,<br>A vén Duna karcsú gőzösökre gondol,<br>Tavasz van! Hallod-e? Nézd, hogy karikázik<br>Mezei szagokkal a tavaszi szél.<p>Jaj, te, érzed-e? Szerető is kéne,<br>Friss, hóvirághúsú, kipirult suhanás.<br>Őzikém, mondanám, ölelj meg igazán!<br>Minden gyerek lelkes, jóizű kacagás!<p>Tavasz van, gyönyörű! Jót rikkant az ég!<br>Mit beszélsz? korai? Nem volt itt sose tél!<br>Pattantsd ki a szíved, elő a rügyekkel –<br>A mi tüdőnkből száll ki a tavaszi szél!<p><small>1924 tavasza</small></div></article><article id=szegenyember-balladaja><div class=vers><h2>Szegényember balladája</h2><p>– Szegényember, hogy adod a bölcsőt?<br>– Csöpp a gyerek, hogy adnám a bölcsőt?<br>– Király vagyok, bírok nagy erővel,<br>Ha nem adod, elveszem erővel.<p>Szegényember, hejh, csak egyet szólna –<br>A király már katonákért szólna.<br>De a bölcsőt a tóba hajítja,<br>Csöpp gyerekét utána hajítja.<p>Szegényember sír-rí a börtönben.<br>Szegényember nevet a börtönben.<br>Nincs a gyerek már a rossz világban,<br>Jobb sora lesz, hajh, vizi-világban!<p><small>1924 első fele</small></div></article><article id=szegenyember-szeretoje><div class=vers><h2>Szegényember szeretője</h2><p>Világ van a szegényember vállán,<br>Istent emelt mindig másik vállán.<br>Dühödne meg okosan egyszerre,<br>Mindakettőt ledobná egyszerre.<p>Szegényember sose kér kalácsot,<br>Szegényember sose kap kalácsot.<br>Kis kenyérrel, nagyon feketével,<br>Fehér lelkét őrzi feketével.<p>Szegényember sója is ízetlen,<br>Szegényember kedve is ízetlen.<br>Eladó kis holmija vetetlen<br>S ha van ágya, az is megvetetlen.<p>Szegényember akkor lop, ha éhes,<br>Akkor se lop, dehát nagyon éhes.<br>Akkor is csak szegényebb szegény lesz.<br>S míg lesz szegény, mindig több szegény lesz.<p>Kisgyereke sohase veretlen,<br>Asszonya se marad megveretlen,<br>De akármily gyönyörű lány lennék,<br>Szegényember szeretője lennék.<p><small>1924 első fele</small></div></article><article id=nem-en-kialtok><div class=vers><h2>Nem én kiáltok</h2><p>Nem én kiáltok, a föld dübörög,<br>Vigyázz, vigyázz, mert megőrült a sátán,<br>Lapulj a források tiszta fenekére,<br>Símulj az üveglapba,<br>Rejtőzz a gyémántok fénye mögé,<br>Kövek alatt a bogarak közé,<br>Ó, rejtsd el magad a frissen sült kenyérben,<br>Te szegény, szegény.<br>Friss záporokkal szivárogj a földbe –<br>Hiába fürösztöd önmagadban,<br>Csak másban moshatod meg arcodat.<br>Légy egy fűszálon a pici él<br>S nagyobb leszel a világ tengelyénél.<br><span class=s3>Ó, gépek, madarak, lombok, csillagok!</span><br>Meddő anyánk gyerekért könyörög.<br>Barátom, drága, szerelmes barátom,<br>Akár borzalmas, akár nagyszerű,<br>Nem én kiáltok, a föld dübörög.<p><small>1924 első fele</small></div></article><article id=a-szamokrol><div class=vers><h2>A számokról</h2><p>Tanultátok-e a számokat?<p>Bizony számok az emberek is,<br>Mintha sok 1-es volna az irkában.<br>Hanem ezek maguk számolódnak<br>És csudálkozik módfölött az irka,<br>Hogy mindegyik csak magára gondol,<br>Különb akar lenni a többinél<br>S oktalanul külön hatványozódik,<br>Pedig csinálhatja a végtelenségig,<br>Az 1 ilyformán mindig 1 marad<br>És nem szoroz az 1 és nem is oszt.<p>Vegyetek erőt magatokon<br>És legelőször is<br>A legegyszerűbb dologhoz lássatok –<br>Adódjatok össze,<br>Hogy roppant módon felnövekedvén,<br>Az Istent is, aki végtelenség,<br>Valahogyan megközelítsétek.<p><small>1924 első fele</small></div></article><article id=mert-hagytal-el-hogyha-kivansz><div class=vers><h2>Mért hagytál el, hogyha kívánsz</h2><p>Igaz-e, hogy érezlek most is,<br>Amikor messzire vagy tőlem?<br>Mért hagytál el, hogyha kívánsz,<br>Ha bennem lehetsz csak ünneplőben?<p>Mért nem csókolsz, ha úgy esik jól?<br>Mért fáradnak el a rohanók?<br>Mért rág szú-módra szét a tenger<br>Karcsú, viharra teremtett hajót?…<p>Tudom, hogy jössz majd. Úgy esel belém,<br>Mint szép, szikrázó mennykő a tóba!<br>De megégetnők-e a világot,<br>Vonagló lángokként összefonódva?<p>S pocsolyákba árkolt bús arcomba<br>Birnál-e nézni, ha én is belelátnék?…<br>Ó asszonyom, te balga, te bolond,<br>Játszót-játszó, ostoba, semmi játék!<p><small>1924 első fele</small></div></article><article id=bosszusag><div class=vers><h2>Bosszúság</h2><p>Azt hiszik, ha ők karikáznak,<br>Te legalább is frászkarikával fogsz karikázni<br>S elvégre már tudhatnád,<br>Ha csőstül is ömlenek panoptikumokba,<br>Az egészségügyi muzeum csak fontosabb.<br>S ha jó is a holdas éjszaka,<br>Azért inkább kell nappal a napvilág.<br>Kutya dolog a népekkel törődni?<br>Magaddal törődni még kutyább<br>S végeredményben mégis egyre megy.<br>Regélni fogsz úgyis, az itéletnapig,<br>Mert nincs jogod befogni a szádat,<br>Ameddig csak foszlik belőle a szó,<br>Épp, mint karácsonykor a parasztkalács.<br>Most azért csak dühöngd ki magad,<br>Mondd el párszor könnyülő, igaz szívvel:<br>Fene, aki megeszi!<br>Mert a csorba ekevasakat<br>Immár igazán kicserélhetnék.<p><small>1924 első fele</small></div></article><article id=fordulo><div class=vers><h2>Forduló</h2><p>Változások nehéz szagát görgeti a szél,<br>Vincellérek enmagukat ütik csapra már,<br>Enmagukat köszörűlik ifju harcosok<br>S az elásott tojásból is<br>Kibúvik és égre száll a madarabb madár.<p>Most az órák mutatói ventillátorok,<br>Jó földünk az óriási lenditőkerék,<br>Mely most minden kart-kereket szédületbe ránt.<br>Szándékaink – széles szíjjak –<br>Megölelik s úgy rohannak országút-iránt.<p>Hálóbb-szemmel halászember új folyóra les,<br>Minden gazdátlan komondor küszöböt keres,<br>Fáradtabban fáradnak a szegényemberek,<br>Tél-túl néha tiszta kézzel,<br>Őszintén ád új portékát ravasz ószeres.<p>Furulyáló juhász mellől nyája szétszalad,<br>Mintha mindenki utazna s üres a vonat,<br>Kiáltások raknak csöndből külön halmokat,<br>Üstökös hull, bútor roppan,<br>Gőgök álla szemlesütve mellükhöz tapad.<p>Szellőtől is földighajló, sudár derekán<br>Jövendőnek feszít ijjat mindegyik leány,<br>Frissült kedvünk habzó mezőt göndörít alánk<br>S mocsárkodó tenger alól<br>Zászlós-piros lobogással kiugrik a láng.<p><small>1924 első fele</small></div></article><article id=ti-jok-vagytok-mindannyian><div class=vers><h2>Ti jók vagytok mindannyian</h2><p>Ti jók vagytok mindannyian,<br>Miért csinálnátok hát rosszat?<p>Néha úgy vagytok a rosszal,<br>Mint a gyerek a csavargással.<br>Ujjong, eltéved, sirdogál<br>S hazakívánkozik.<p>Ti mindannyian örültök a jónak<br>S fontoljátok meg, mit mondok:<br>Nem sánta az, aki<br>Együtt lelkendezik a csúszkálókkal!<p><small>1924 első fele</small></div></article><article id=gyemant><div class=vers><h2>Gyémánt</h2><p>Mindenkor idejük van a zsoltároknak.<p>Gyémánthegyen állunk,<br>De zsebünkben kavicsok vannak.<br>Nagyon elfelejtettük, hogy angyalok voltunk,<br>Kövér vánkosokba tömtük fehér szárnyaink.<br>Most könyörgések szomjazzák erőnket<br>És térdünk alatt lyukassá kopnának a kövek,<br>Szívünkben a csillag megfagyott.<p>Igen. Igen.<br>Elsüllyedtek a haditengerészek:<br>Szelid révészek csónakáznak Isten felé.<br>Még a nagyon öregek is<br>Kiülnek a dolgok előtti egyszerű lócára<br>S türelmet prédikálnak messze,<br>A mulandóság halainak.<br>Igen, igen.<br>Ne higyjük el hát barátaim,<br>Hogy lapdák helyett ökleinkkel lapdáztunk!<br>Mindent meg kell simogatni,<br>A hiénákat, a békákat is.<p>Gyémánthegyen állunk,<br>Szigorú hó, takard el bűneinket,<br>Oldozd föl nyelvünket, mennyei világosság!<br>Te határtalan kristály!<p><small>1924 első fele</small></div></article><article id=szep-nyari-este-van><div class=vers><h2>Szép, nyári este van</h2><p>Szép, nyári este van.<p>Vonatok dübörögve érkeznek, indulnak,<br>Gyárak ijedten vonítanak,<br>Kormos tetőket kormoz az este,<br>Rikkancs rikolt ívlámpák alatt,<br>Kocsik szaladgálnak összevissza,<br>Villamosok csengetnek nagy körmenetben,<br>Transzparensek ordítják, hogy: vak vagy,<br>Mellékuccákba ballagó falak<br>Visszalobogtatják a plakátot,<br>Előtted, mögötted, mindenfele – látod –<br>Plakátarcú emberek rohannak<br>És – látni – a nagy háztömbök mögött<br>Allelujázva-üvöltve-nyögve-káromkodva<br>Lihegve-hidegen-ravaszul-kapkodva<br>Emberlajtorján másznak magosra<br>Emberek<br>S a dühödt körutak nyakán<br>Kidagadnak az erek,<br>Hallani, hogy sikoltanak a néma hivatalnokok,<br>A hazatartó munkások lassú lépéseit,<br>Mintha öreg bölcsek lennének mindannyian,<br>Akiknek már semmi dolguk sincs a földön.<br>Hallani zsebtolvajok csuklóinak puha forgását<br>És odábbról csámcsogását egy parasztnak,<br>Aki szomszédja kaszálójából<br>Épp most nyúz le egy jó darabot.<br>Hallok mindent, aki hallgatok.<br>Kolduscsontokban nyöszörög a szú,<br>Körülszimatolnak asszonyok,<br>De én nagyon messziről jöttem,<br>Kiűlök szíves küszöböm elé<br>És hallgatok.<p>Szép, nyári este van.<p><small>1924 első fele</small></div></article><article id=este-volt-s-a-borunk-osszeert><div class=vers><h2>Este volt s a bőrünk összeért</h2><p>Este volt s a nyári égről<br>Rohanó, tüzes vágyak estek belém,<br>Mikor a bőrünk össze-összeért,<br>Egész életemmel ott éltem én,<br>Azon a kicsi, darabka helyen,<br>Ahol a bőrünk,<br>A bőrünk összeért.<p>Most már tudom, őt, őt kerestem,<br>Mikor jelenést kért az eszem.<br>S ó, ti kis virágok s ti embertelen messzeségek,<br>Értitek-e az ő szavát, ölét?<br>Mert már nem bírom el s az egész asszonyt<br>Méhike-zümmel és hatalmas<br>Üstökös-dobó kiáltásokkal<br>Kihirdetem.<p>Micsoda melletted a napsütött szöllőhegy,<br>A hajnalszőrű friss, égi állat,<br>Vagy a bokrok reggeli ringatódzása<br>A hajadon földek zsenge tomporán?<br>Minden asszony csókja összebugyog benned<br>S már sokszor félek, nagyon félek tőled,<br>Mert mi nagyon összebogozódtunk<br>S még minden szabad szálat elkeversz.<br>Ó, mi akkor is kívánjuk egymást,<br>Mikor énrajtam szörnyű kövek vannak<br>És te könnyű felhőkön heversz!<p><small>1924 első fele</small></div></article><article id=a-vilag-megteremtese><div class=vers><h2>A világ megteremtése</h2><p>Igen, tudom, még nem volt a világ,<br>Csak az erők nyugalmas vize,<br>Fojtott dühű, nagy vize,<br>Nem volt még hal se, de halat akart,<br>Nem volt még dal se, de dalolni akart,<br>Asszony se volt még, isten se volt még,<br>Vagy isten volt-e az egészen férfi,<br>Egészen gyermek, nem tudom,<br>– Most munkás lehet, vagy talán költő,<br>Hiszen mindegy a munkás, a költő –<br>Ő volt még egyedül, nagyon magába,<br>Mint én vagyok most, olyan magába.<br>Tehetetlen volt, csak szeretet volt,<br>Társat akart és csak szeretet volt.<p>Nem tudott tán még beszélni se,<br>Nem tudott tán már hallgatni se,<br>Társakra gondolt, asszonyra gondolt,<br>A te víg, meleg szemedre gondolt,<br>Aki ha látná, nagyon szeretné,<br>Frissen, fürödve, jobban szeretné.<br>A te víg, meleg szemedre gondolt<br>S a vízbe lépett,<br>A víz fölbömbölt, ahogy belépett,<br>Elnyelte, mint a villámot az éj!<br>És ő lesüllyedt a fenekéig,<br>Feneketlen víz nincs-fenekéig.<p>A víz<br>Felhőkbe szállt a szíve fölött,<br>Jéghegyekké vált a háta mögött,<br>Akkor születtek a hideg csillagok,<br>Akkor születtek a meleg napok,<br>Ő volt még egyedül, mint én: magába,<br>Társat akart és csak szeretet volt.<p><small>1924 első fele</small></div></article><article id=hajon-megyek-pestre><div class=vers><h2>Hajón megyek Pestre</h2><p>Épp 1000 korona, hajón megyek Pestre.<br>Annyit néztem, hogy belefáradtam,<br>Azért elnézném még esztendeig,<br>Dehát itt az este.<p>Csíp a kémény füstje, nem baj,<br>Éppen ilyen bodor, tömött a haja,<br>Mint két csónak egymásután,<br>Tán még karcsúbb forró dereka,<br>Orra szökken, mint az Erzsébethíd,<br>Vagy mint aki<br>Fejest ugrik róla.<p>Eh, elég belőle … Mégis furcsa,<br>Hogy Pest ragyogása szeméhez hasonlít.<br>Kettős Bazilika-tornya kettős melle<br>S hány ekkora kazán lehet benne!<p>Ugy érzem, mintha összeszidtak volna,<p>De bizonyos, ha olyan szomjas lennék,<br>Amennyire most furán vagyok,<br>Rögtön kiinnám alólunk<br>Tán az egész Duna-folyamot!<p><small>1924 első fele</small></div></article><article id=magyarok><div class=vers><h2>Magyarok</h2><p>Ó jaj, mi igazán tiszták vagyunk,<br>Nyisson ajtót nekünk a reménység!<p>Űlünk, űlünk a mindenség szélén,<br>Tán arra várunk, hogy fölfaljon a bánat?<br>És várunk, csak várunk szomjasztó várásban,<br>Átalfolyik rajtunk a világosság,<br>De elhagytuk valahol kőedényeinket,<br>Elhagytunk valahol minden akarást<br>S most minden volt és jövendő szomjúság<br>Itt van, itt van, ó nagyon itt van bennünk,<br>Hogy friss kenyereink halomra száradnak!<br>A négylábúak, melyeket megettünk,<br>Most előjönnek és kinevetnek minket,<br>Ezer és harmincegynehány esztendő<br>Zuhog végtelen szomorú szemünkből<br>S nem birja elmosni buta bűneinket.<p>Most nagyon messze van tőlem a föld,<br>Mégis azt érzem, hogy magyar vagyok,<br>Keserű számnak ki mutatna cukrot?<br>Ki hinné még el, hogy élni akartok?<br>Jöttem, kölcsönkérjek még ezer kezet,<br>Mert hogy adhatnék eleget kettővel?<br>Két bárány volt én adó két kezem<br>S a farkasok elbántak mindkettővel.<br>Most minden kedvem holtan terül el,<br>Mert levegőtlen vihar a jajom:<p>Leszámitva az ostobaságot,<br>Multunkat, életünket és a gyomraink,<br>Ó jaj, mi igazán tiszták vagyunk,<br>Nyisson ajtót nekünk a reménység!<p><small>1924 első fele</small></div></article><article id=a-kutya><div class=vers><h2>A kutya</h2><p>Oly lompos volt és lucskos,<br>A szőre sárga láng,<br>Éhségtől karcsú,<br>Vágytól girhes,<br>Szomorú derekáról<br>Messze lobogott<br>A hűvös éji szél.<br>Futott, könyörgött.<br>Tömött, sóhajtó templomok<br>Laktak a szemében<br>S kenyérhéját, miegymást<br>Keresgélt.<p>Úgy megsajnáltam, mintha<br>Belőlem szaladt volna<br>Elő szegény kutya.<br>S a világból nyüvötten<br>Ekkor mindent láttam ott.<p>Lefekszünk, mert így kell,<br>Mert lefektet az este<br>S elalszunk, mert elaltat<br>Végül a nyomorúság.<br>De elalvás előtt még,<br>Feküdvén, mint a város,<br>Fáradtság, tisztaság<br>Hűs boltja alatt némán,<br>Egyszer csak előbúvik<br>Nappali rejtekéből,<br>Belőlünk,<br>Az az oly-igen éhes,<br>Lompos, lucskos kutya<br>És Istenhulladékot,<br>Istendarabkákat<br>Keresgél.<p><small>1924 első fele</small></div></article><article id=erzitek-e><div class=vers><h2>Érzitek-e?</h2><p>Barátaim, a pilátusok megfürödtek,<br>Lemosakodtak tetőtől-talpig szublimáttal<br>És mi igen gyönyörű gyerekek leszünk,<br>Kezünkben cukorrá változnak a dolgok.<br>Érzitek-e a XXV. századot?<br>Ha csak rágondolunk,<br>Mintha meleg halak surrannának gerincünkön,<br>A gyönyörűség fölfogja bennem a gejzireket<br>És képtelen vagyok meglocsolni száraz napjaink.<br>Mindnyájatok helyett megcsókolom a számat,<br>Túlkiabálom a fergeteget<br>És halkabban hallgatok a csöndnél,<br>Olyan vagyok, mint az elhagyott lövészárok<br>És mint egy roppant, harsogó pályaudvar,<br>Ahová minden vonat egyszerre befut!<p>Villogó vágyú lányok, asszonyok,<br>Istenigazában mi ölelünk meg benneteket,<br>Akik negyvenemeletesre építjük a századokat,<br>Ölelésünk tiszta, mint a patakba hulló fény,<br>Egészségesek vagyunk, erősek és mohók.<br>Mohón ölelünk, mintha csak tudnók,<br>Hogy minden ölelés egy állatot öl meg bennünk!<p>Héjj, elevátorok, meg birnátok-e mozdítani ekkora kedvet?<p>Frissest pörgök,<br>Bálozó parasztlegények nyelve hegyén,<br>Amely ugyancsak megforgatja a hetvenhét menyország<br><span class=s3>szentjeinek rubintos rézangyalát.</span><p><small>1924 első fele</small></div></article><article id=milyen-jo-lenne-nem-utni-vissza><div class=vers><h2>Milyen jó lenne nem ütni vissza</h2><p>Mikor nagyokat ütnek rajtunk,<br>Milyen jó lenne nem ütni vissza<br>Se kézzel, se szóval,<br>Világitni a napvilággal,<br>Elaltatni az éjszakával,<br>Szólni a gyávaság szavával,<br>De sose ütni vissza.<p>Lelkeimmel pörölnöm kéne<br>S élvén is vagyok most a béke.<br>Kristály patakvíz folydogál<br>Gyémántos medrü ereimben.<br>Szelid fényesség az ingem<br>És béke, béke mindenütt,<br>Pedig csak én élek vele!…<br>Fölemelnek a napsugarak,<br>Isten megcsókolja minden arcom<br>És nagy, rakott szekerek indulnak belőlem<br>A pusztaság fele.<p><small>1924. júl. 10.</small></div></article><article id=szolt-az-ember><div class=vers><h2>Szólt az ember</h2><p>Volt az ember. Járt, megállt, szétnézett,<br>Aztán azt mondta: Körtefa vagyok.<br>S gyökere lett a föld, dereka a magasság,<br>Lombja az ég<br>És körtét ettek a bogarak,<br>A madarak, az éhes csillagok.<p>Akkor tovább ment. Járt, megállt, szétnézett,<br>Aztán azt mondta: Szén és vas vagyok.<br>És csörömpölő acélműhelyekben<br>Tűzre dobta a nagy hegyeket,<br>Hogy a halállal és az új időkkel<br>Száguldják meg a versenyt dübörögve<br>Szédítő, karcsú expresszvonatok.<p>Szólt az ember, szólt, megállt és elment<br>S csak azt nem mondta, hogy ember vagyok.<p><small>1924. júl. 17.</small></div></article><article id=tenyeremre-tettem><div class=vers><h2>(Tenyeremre tettem … )</h2><p>Tenyeremre tettem a lelkem:<br>Nézd meg, milyen szép százlátó üveg!<br>De Ő gyémántokat szedett elő,<br>Mert Ő az embert sose érti meg.<p><small>1924. júl. 17.</small></div></article><article id=a-gondolkodo-szonettje><div class=vers><h2>A gondolkodó szonettje</h2><p>Dübörgő gépváros zúgó agyam.<br>Hangja – mit roppant barlangvisszhang adhat<br>Mély orgonára és a gondolathad<br>Rokkant derékkal görbed untalan,<p>Mint korhadt fűz görnyed szomoruan<br>Deres partján zajló, jeges pataknak.<br>Az épitők téglát téglára raknak,<br>Molnárok szíja suhogón suhan.<p>S mind robotol – minek? maguk se tudják,<br>De egyszer tán megúnják ezt a munkát,<br>Izzadt ölükben őrület fogan –<p>S – egyszerre mind! – kizúdulván a kába<br>Műhelybörtönbül bősz anarkiába<br>Szétkujtorognak részeg-boldogan!<p><small>1924 nyara</small></div></article><article id=a-szerelmes-szonettje><div class=vers><h2>A szerelmes szonettje</h2><p>Kerengő bolygó friss humusza lelkem,<br>Nehéz ekével szántja milliárd<br>Vad, barna fájdalom s hegyes vasát<br>Mélyen lenyomva gázol át a telken.<p>Gőzös, meleg barázdákon vetetten<br>Kincses kalászok bólogatnak át<br>Az út felé, hol kényes, büszke fák,<br>A szépség fái búgnak át a berken.<p>Alattuk szívem űl, a mindig éhes.<br>Sötét szeme s paraszti szája véres.<br>És éles sziklán gyilkos késeket fen.<p>Egy tiszta érzés arra bandukol<br>S forró vér gőze száll ködökbe, hol<br>Szépség-fák állnak illatokkal telten.<p><small>1924 nyara</small></div></article><article id=most-a-teremtes-kezdeten-vagyunk><div class=vers><h2>Most a teremtés kezdetén vagyunk</h2><p>Ime, már megvan az egysejtű ember,<br>Él és mozog,<br>Gondolatokat nyújt ki magából<br>És visszahúzván kinyújtja újra,<br>Hogy valamivel is előbbre jusson.<br>Eddig vergődött, most már ténfereg,<br>De serény és így mindig erősebb lesz.<p>Kegyes miattunk a szigorú törvény.<br>Holnap már ügyesek leszünk,<br>Könnyen úszunk, szaladunk, repülünk<br>És ennek így kell lenni<br>Hogy akkor már nem törődvén mással,<br>Lelkünk tiszta ruhája legyen,<br>Kívánt álmunk szűz teste legyen,<br>Teste ének s igazság legyen,<br>Alakja Istenhez hasonlóbb legyen<br>Az eljövendő többsejtű embernek,<br>Aki belőlünk vetül majd elő,<br>Aki mi leszünk,<br>A nagy Továbbcsináló,<br>Akiért most beteg a világ.<p><small>1924 nyara</small></div></article><article id=egyszeru-ez><div class=vers><h2>Egyszerű ez</h2><p>Lement a nap nyugaton,<br>Följött a nap keleten.<br>Egyszerű ez.<br>Él az, aki eleven.<p>Rongyos mindegyik zsebünk,<br>Rossz a magyar zsebe rég,<br>Egyszerű ez –<br>Elveszett az ezerév.<p>Ha elveszett, elveszett,<br>Nem keressük már elő,<br>Nem érünk rá,<br>Vonaton jár az idő.<p>Expresszen jár az idő<br>S gépből csinált madarán,<br>A gyalogos<br>Bizony hogy elmarad ám.<p>Szolgabíránk az agyunk,<br>Nem parancsol más nekünk,<br>Egyszerű ez,<br>Mi már mótorral megyünk.<p>Nem vagyunk mi bölcs urak<br>S nem is vagyunk szamarak.<br>Új ezerév<br>Új magyaroknak marad.<p><small>1924 nyara</small></div></article><article id=tuntetes><div class=vers><h2>Tüntetés</h2><p>Kiszaladt a vér ereinkből<br>S most az utcákon nyargal végig.<br>Ime, eljöttek a gyárkémények<br>Szikrát lehelő arkangyalai,<br>Hogy visszavívják a pokoltól<br>Ádámot és Évát.<p>Szánkból sistergő meteorok hullnak<br>És a rendőrök szelíd testvéreink,<br>Kiáltások tarka pántlikákkal<br>Kontyot kötnek a hajadon jövőre.<p>Hát hol az a tenger, amelyik<br>Ily kedvvel ringatna gyönyörű hajót,<br>Mint ez a kormos és éhes tömeg<br>A lelkesedés karcsú suhanását,<br>Hol az az évszak, amelyik<br>Ily remek virágot tűzne ki a földre,<br>Hol az az égbolt, amelyik<br>Ily erős karokkal ölelné a földet,<br>Hol az a vaskapu, mely nem olvadna széjjel<br>Ekkora nagyszerű hévség előtt?!<p>Micsoda fölséges égiháború<br>A külön lábak együttes dobbanása!<br>Ilyen pompás ütések alatt<br>Szénné sajtolódna erdő, mező.<br>Az ég ekhóját mellünk visszadobja <br>És minden bezárt, pókhálófödte ablak<br>Csörömpölve darabokra pattan.<p><small>1924 nyara</small></div></article><article id=tuz-van><div class=vers><h2>Tűz van!</h2><p>Tűz van!<br>Ég a malom!<br>Ne bántsatok, én nem akarom,<br>Jaj, tán csak bennem ég az a malom?<br>Ne bántsatok, én nem akarom,<br>Csak néha hittem úgy, álmaimban.<br>Azért ordítok, hátha elhiszik,<br>Hogy tűz van, tűz van.<p>Nagykedvű, éhes nyújtózásokkal<br>Nyurga karokkal kalimpál az égnek,<br>Belül ég, de kívül éget,<br>Hát senki se érzi, csak én?<br>Vagy meghaltak már mindannyian?<br>Meghalt a magyar, a lyány, a legény?<br>Hiszen itt járnak körülöttem,<br>Húsból és vérből vannak,<br>Moziba mennek, esznek, isznak,<br>Hát én hiába bőgök nekik?<br>Vagy nem sírok én csak magamnak?<br>Elég a búzánk, elég a lisztünk,<br>Hát jobb lesz, hogyha majd a füstből<br>Az angyalok sütnek kalácsot?<br>Tűz van<br>És ti a tüzes tűzben jártok.<br>Ha engem láttok, bolondot láttok,<br>Mert én tudom a ti haláltok,<br>Szemetek elé este állott,<br>Fületekre a csönd leszállott,<br>Nem érzitek a faló lángot,<br>Ó, én tudom a ti haláltok,<br>Mégis a fületekbe állok<br>S dühödten, bőgve, konokul,<br>Reszketve, félve csak kiáltok:<p>Tűz van! Tűz van! Tűz van!<p><small>1924 nyara</small></div></article><article id=jott-megfogott-es-athajitott><div class=vers><h2>Jött, megfogott és áthajított</h2><p>Jött, megfogott és áthajított.<br>Vad, csillagszőrös arca remegett<br>(Hátam mögött már néha itt volt)<br>Jött, megfogott és áthajított<br>Tüzes vas-szóval engemet.<p>Föl-fölbukkant a feje itt-ott,<br>Hideg volt, éppen mintha gyilkosok<br>Szivében lettem volna. Itt-ott<br>Föl-fölbukkant és áthajított<br>Mindent; hogy legyen mosoly és mocsok.<p>Pedig énhozzám nem is konyított!<br>Jött, megfogott és áthajított.<p><small>1924 nyara</small></div></article><article id=figyel-a-kancsal><div class=vers><h2>Figyel a kancsal</h2><p>Mindig figyel valaki – biztos kancsal –<br>A hátunk mögött. Hátrafordulok:<br>Ki vagy?… Gügyögve gyűjti már a hajnal<br>Pihés csibéit … Alszom? vagy élek? A kancsal<br>Parazsat dobál hátamra. Jajdulok:<p>Csak én vagyok, csak én! Ó, virradattal<br>Csak engem szül a fény, te, semmise!<br>(Az Isten is kinőtt cipőket talpal<br>És lelkünk csupasz lábbal jár a kancsal<br>Sziklás, szúrós szemén.) Mért jössz ide?<p>Az én vágyamból sarjadzik a hajnal!…<br>Mindig figyel valaki, aki kancsal.<p><small>1924 nyara</small></div></article><article id=minden-rendu-emberi-dolgokhoz><div class=vers><h2>Minden rendű emberi dolgokhoz</h2><p>Van egy színház, végtelen és mibennünk lakik,<br>Világtalan angyalaink játszogatnak itt,<br>Nyugtalanok, szerepük egy megfojtott ima.<br>És a dráma mindig mindig csak tragédia.<p>És az ember, szegény ember csak lapul belül,<br>Benn, magában s ezer arccal egymagában ül,<br>Három láng nő homlokából, zengő, mély virág<br>És zokognak, elzokogják a litániát:<p><span class=s4>„Én csak voltam! – Én, jaj, vagyok! – Én meg csak leszek!</span><br>Leszaggattak, elültettek, fognak rossz kezek,<br>Életünk az ember kedve, hanem hol van ő,<br>Hol az ember? Hát hiába teremtett elő?”<p>És az ember, szegény ember, csak lapul belül,<br>Feje körül zengő szavak villáma röpül;<br>No most, no most fölszáll majd az igazi ima!<br>És a dráma mindig mindig csak tragédia.<p>Jön a gond és jön az asszony, jön a gyávaság,<br>Jön a kétség, jön a vágy és jön az árvaság<br>S valamennyi fölsikolt és eggyé alakul:<br>Magad vagy és magad maradsz magadnak rabul!…<p>Világtalan angyalaink sugárlábakon<br>Átugranak a világi köntörfalakon,<br>Fölkapják és fölhajítják hozzánk szíveink<br>S fölkapnak és eldobnak a szívünkből megint.<p>És muszáj és meg kell tenni, szólni valamit,<br>Ami vagyok, gyémánt, amely látóra vakit,<br>Az egyetlent, ezt a soha nem látott rabot!<br>S dadogok már, dadogok, de – magamban vagyok.<p>Ó angyalok, segítsetek. Hol van az a fény,<br>Amelyikről tudtam egyszer, hogy az az enyém,<br>Amelyik majd szól helyettem. Az álom fia!…<br>És a dráma mindig mindig csak tragédia.<p>S elmegyek és másik jön és az is én vagyok:<br>Elsiklanak talpam alatt sziklás századok –<br>Mit akarok? s akarjak-e? Mi az az örök?<br>S könnyű porban hullnak reánk az örök rögök.<p>Tiszta gyümölcs, férges gyümölcs egy ágon terem <br>S könnyen adják, könnyen veszik, de mi lesz velem?…<br>Pokolbeli gonosz tenger vonagló agyunk<br>S világtalan angyalaink mi magunk vagyunk.<p><small>1924 nyara</small></div></article><article id=imadsag-megfaradtaknak><div class=vers><h2>Imádság megfáradtaknak</h2><p>Alkotni vagyunk, nem dicsérni.<br>Gyerekeink sem azért vannak,<br>Hogy tiszteljenek bennünket<br>S mi, Atyánk, a te gyerekeid vagyunk.<br>Hiszünk az erő jószándokában.<br>Tudjuk, hogy kedveltek vagyunk előtted,<br>Akár az égben laksz, akár a tejben,<br>A nevetésben, sóban, vagy mibennünk.<br>Te is tudod, hogyha mi sírunk,<br>Ha arcunk fényét pár könnycsepp kócolja,<br>Akkor szívünkben zuhatagok vannak,<br>De erősebbek vagyunk gyönge életünknél,<br>Mert a fűszálak sose csorbulnak ki,<br>Csak a kardok, tornyok és ölő igék,<br>Most mégis, megfáradván,<br>Dicséreteddel keresünk új erőt<br>S enmagunk előtt is térdet hajtunk, mondván:<br>Szabadits meg a gonosztól.<br><span class=sorbe-imadsag-megfaradtaknak>Akarom.</span><p><small>1924 nyara</small></div></article><article id=lanyszepseg-dicserete><div class=vers><h2>Lányszépség dícsérete</h2><p>Dícsérlek hát, mig minden erőm itthagy:<br>A férfiból kiszakadt gondolat vagy,<br>Hallgatsz, de szól a trombiták szava<br>S ledől az elzárt Jerichó fala.<p>Remek városok, puszták és az ég is –<br>Körülötted van minden s azért mégis<br>Csak téged lát meg, téged, aki lát.<br>Éretted volt csak eddig a világ …<p>Eh, ostoba, nem igy, de lelkesebben,<br>Mint tűzimádónak vak rengetegben<br>Áldó hozsánna zengne ajkirul,<br>Ha körülötte az erdő kigyul!…<p>Csak vergődés a méltó hódolat: ha<br>Egy kőre lépsz, az fájdalmunk darabja.<br>S hogy befejezzem a dícséretet,<br>Szedjenek nagybetűből TÉGEDET!!<p><small>1924. aug.</small></div></article><article id=sirdomb-a-hegycsucson><div class=vers><h2>Sírdomb a hegycsúcson</h2><p class=ajanlas><small>A holtan megbántott Adyé</small><p>Üveghegy ez. Ezerszínű üveg.<br>Az ördög csuszkál oldalain föl-le.<br>Hántott héjú szivekből ez a hegy<br>Már régen épült. S énekelni megy<br>Hajnalban ez a hegy a vaksi földre.<p>– Sej haj, meghalt!… Ó, meghalt!… Hosszu csend.<br>A hegy kigyúl és táncolni kezd aztán.<br>Egy sírdomb megy a hegy csúcsára. Fenn,<br>Ott fenn megáll. Lefekszik. Vértelen<br>Fénylelke forrón leömlik az arcán.<p>Hullámzik még és lépcsőkké mered.<br>– A hegy csúcsáról nagyon messze látni,<br>Fennebb, a hantról, még messzebbre látni,<br>Ki akar látni, apró emberek? –<br>Csak csend. És újból zeng, ragyog a hegy.<p><small>1924. aug. 20.</small></div></article><article id=mindent-hagyok><div class=vers><h2>Mindent hagyok</h2><p>Nagyon útálkozhatott az Isten,<br>Hogy ilyen csúnya plánétát köpött –<br>Ó, szépség, jóság!… De már mindent hagyok.<br>Villámokból font kerités tövébe,<br>Már lefekszem a szívem közepébe.<br>Egész nyáj leszek benne. Egyedül,<br>A nagy akolban egyedül vagyok.<p>Hittem, hogy a hitványabb lettem én,<br>Akin az idő csak tovább fut át<br>És úgy magasztaltam a minden-embert,<br>Mint akinek<br>Csak magyarázták a megvolt csudát.<p>Ha hitvány voltam, ezért voltam hitvány.<br>Ó, egy percre megláttam magam.<br>Ott álltam én a Napban! Ott a Napban!<br>Bordám szaggattam! A Nap suttogott:<br>Véredben állsz, te, ha bennem állsz!…<br>És lassan, lassan süllyedtem a Napban.<p>A szél sikoltott. Fölkapta a szívem<br>S egy csöpp vérem, ami még megmaradt,<br>Végiggurult lobogva az égen.<br>Utánaszaladt.<br>A földre ekkor tűzcsóva esett.<p>Mindent hagyok már. Bomolj meg magadban,<br>Világ, ó világ! Én szivemben alszom.<br>Tiszta mosolyom hideg víz hulláma,<br>Hogyha néha fölemelem arcom.<p><small>1924</small></div></article><article id=oly-friss><div class=vers><h2>Oly friss</h2><p>Oly friss-ízű az ég, én tudom, én tizenkilenc esztendős vagyok<br>A szebbik biplánon mindenki hallja a toronyóra ütéseit, az éhesnek körte<br><span class=sorbe>a csillag is, ott már ebédelnek, de Magyarországon még nincsen rádió</span><br>Minden emberben ketrecek élnek, ezek esznek vagy énekelnek<br>És egyik emberben acélból vannak, a másikban pedig furulyákból<br>Ha alszom, hozzám képest mi lesz a harmat<br>Egészen ostoba csak egy van s az az elégett itatóspapír, szegényke vizet<br><span class=sorbe>se látott</span><br>Ne haragudj, jóíze van az égnek<br>És a szúnyogok amúgyis meghalnak éhségükben.<p><small>1924 ősze</small></div></article><article id=rianak-hivom><div class=vers><h2>Riának hívom</h2><p>Riának hívom őt<br>De éppúgy mondhatnám sónak, vagy villámnak is<br>Sok értelmetlen dolgot csinálunk, azt mondjuk rá, hogy szép s azután<br><span class=sorbe>kiejtjük kezünkből</span><br>Röntgenfényből faragták, átsugárzik a falakon és szavaimon<br>Haj, de igen messze van<br>Ha egyedül vagyok, odaül homlokom elé, nagyon fájhatok neki<br>Sóhajt s testemre hullajtja fájdalmait<p>Csodálatos, hogy más nem vette észre feje fölött a virágokat<br>Pedig én láttam, hallottam is, színes harangokat dobálnak jobbra-balra<br>Belőlük mosolyognak föl jövőbeli gyerekei<br>Közöttük jár, nagy gonddal ügyel rájuk, de erről sem tud<br>Azt hiszi ilyenkor, hogy takarít, vagy, hogy engem kínál meg vacsorával<p>Egy hangvilla két ága vagyunk<br>S mégis, ha egymásra nézünk<br>Néha rekedten száll föl a szomorúság.<p><small>1924 ősze</small></div></article><article id=a-fergeteg-orman><div class=vers><h2>A fergeteg ormán</h2><p>Szólnom kell akármit is és ha már együtt vagyunk, hát nektek beszélek.<br>Mindegy, ha azt is hiszem, hogy magamnak szólok.<br>Néha meghalljuk nevünket, de akkor ott vagyunk, ahol a madár se jár<br>A fergeteg ormán sugárzunk fölfelé messze a sugarak portengerétől<br>Csak a szívünkből zuhanó szelek lengetnek fölfoghatatlan villamosságot<br>Följebb tolom fejemről a fellegeket, de azért érzem a levegővel<br>Cirógatnak a tavalyi bimbók, s a lehullott levelek nyomdokai<p>Szólnom kell akármit is és ha már együtt vagyunk, hát nektek beszélek<br>A madarak meghalnak fölötte, szívére hull kicsi, hideg testük.<p>Nagyon szegény az ember,<br>Ha egyedül van és kedvesét szeretné harapdálni,<br>De úgy, hogy az őneki mégse fájjon.<p><small>1924 ősze</small></div></article><article id=rossz-volt-elszeledt-szivembol><div class=vers><h2>Rossz volt, elszéledt szivemből</h2><p>Az asztal alól fölnyúlnak emlékeim<br>A halottak is eszembe jutnak, pedig sohase gondolok rájuk<br>Kedvesemben a lányok, asszonyok összebúnak és dideregnek<br>Fuldokló kapkod valahol utánam<br>Tenyerembe dobom a fejem<br>Az a muzsika, a füveké, láttátok-e? szép volt<br>A föld meleg arcával simogatott, behunyt szemmel fekszem<br><span class=sorbe>a szemében, vele látok, egy kisgyerek lehelete ringat</span><br>S akkor valaki elszéled szivemből, rossz ő nagyon<br>Tegnap délután könnyezett a föld<br>Mi lesz fölösleges virágaimmal?<p><small>1924 ősze</small></div></article><article id=ekrazittomeg><div class=vers><h2>Ekrazittömeg</h2><p>Ki lesz a madár, ha meghalunk és a világok ékköveit csiszolgatjuk<br>Az utak lassanként fölemelkednek s észre se vesszük, hogy levegőben<br><span class=sorbe>járunk</span><br>Eltévedt sugaraink visszaszállnak a vadmadarak tojásaiba<br>Kiégett kiáltásokból épül a porszem<br>Az óceánok színén gondolat lebeg és gyógyítgatja holdkóros testvéreit<br>Holttetemek, nosza ugorjatok ki barátaimból<br>Lelkünket kivisszük a napra melegedni<br>Lángok csúcsain zuhanunk és emelkedünk fürkészhetetlen titkainkkal<br>Oly mértékben sírunk, amint a vizek párolognak<br>Füvek láthatatlan fényszálaiból<br>Együgyű szavakat szövögetünk, melyek szomorúan mosolyognak<br><span class=sorbe>a tükör előtt</span><br>De kegyetlenül bízom az erőmben<br>Elbocsátom távozó éheimet<br>Nagyszerűen<br>Konok ekrazittömeg<br>Arcotok mögött a hangtalan mélység és szívetek<br>Lassan végkép lesüllyednek benne a befalazott, lobogó aranyajtók.<p><small>1924 ősze</small></div></article><article id=esti-felhokon><div class=vers><h2>Esti felhőkön</h2><p>Esti felhőkön fekete fű nő lassan fölszíjja a fényességet és gyémántlevegőt<br><span class=sorbe>locsol izzadt arcainkra</span><br>nyugodt lehelet a világ ellebeg a jéghegyek fölött<br>ezek ilyenkor egész elolvadnak<br>ha követ dobunk föl nem esik vissza hanem csókká válva nagy meleg<br><span class=sorbe>szárnyakon röpül föl-föl egészen mihozzánk</span><br>csontjainkban a velő foszforeszkál akár a sarkcsillag<br>kettejük fényénél meglátjuk a vizet és kenyeret melyek  elbújtak<br><span class=sorbe>tenyereinkben</span><br>mi az igazság kérdem a falaktól<br>erre eltűnnek és a csillagok alatt valamennyien itt ültök körülöttem<br>a szemhéj selyemüvegből van simogat ha lecsukjuk de azért tovább látunk<br>az áloé másodpercenként virágzik álmainkban<br>ismeretlen kedvesünkkel hálunk ő az aki cirógatván figyelmeztet ha<br><span class=sorbe>takarónk lassacskán lecsúszik.</span><p><small>1924 ősze</small></div></article><article id=erik-a-feny><div class=vers><h2>Érik a fény</h2><p>Megrázhatom fáimat, már közelednek testvéreim.<p>Ívlámpák vagyunk egymás szívei fölött, a kicsi madarakat látod-e<br><span class=sorbe>vállainkon?</span><br>Mi vagyunk azok és szelíd arcunk is egymáshoz ér –<br>Nyissuk ki egészen magunkat, egyszerre jusson mindenki a szeretetbe.<p>A Napra akasztjuk sugarainkat, megszabadult kenyerek telepednek<br><span class=s3>küszöbeinkre</span><br>Gyémánthidak szökkennek mindenfelé s az elaludt aknák<br>Pacsirtákként emelkednek szívünkbe és szelíden fölrobbannak<br><span class=sorbe>csókjainkban.</span><p>Hát pazaroljuk szét harangjainkat, kitárt ajtónál mosolyogjunk<br>Szemünkben rejtőzik a torony, melyről beláthatjuk ismeretlen hazánk<br><span class=sorbe>vidékeit</span><br>Készen vagyunk már égboltjainkkal s készen vagyunk a fényességre<br>Aki hajnalonta gyönge virágokat okoz.<p><small>1924 ősze</small></div></article><article id=en-dobtam><div class=vers><h2>Én dobtam</h2><p>Én dobtam ide magamat, szívünkben vakok topognak, de szándékunk<br><span class=sorbe>egyet jelent a rádiummal</span><br>Maholnap Jehovák leszünk, hogy emberré teremtsük magunkat újra<br>Ez a szerelem s a patakhúrú ének, mely most kinyújtózkodik, hogy<br><span class=sorbe>fölérjen valahogy kedvesem bokájáig</span><br>A lélek hullámhossza éppen a magasságom, ezért van az, hogy csóknak<br><span class=sorbe>mondjuk a szédítő naprendszereket</span><br>Forognak és zengő fekete hajuk alatt szelíden mosolyognak az imádságok.<p>Nehéz álomban hervadnak az órák<br>De violakert úszik belőlünk arasznyira a város fölé<br>Odaindul a vonat s a könnyek árnyékában odasikoltanak a karcsú tornyok<br>Hát gondoljatok a hárfaszemű fiatalokra, szegények<br>Nincs, aki friss, tiszta vízzel borulna ártatlan életükre.<p><small>1924 ősze</small></div></article><article id=most-feher-a-tuz><div class=vers><h2>Most fehér a tűz</h2><p>Vigasztaljátok a szenvedő alkonyokat, közéjük való kedvesem is<br>Szomorú lángjaival zokogva kergetőzik<p>Előttem szalad, megcsókoltam s az idő nagy némasággal elsüllyed<br><span class=sorbe>körülöttünk</span><br>De üres kezemmel hiába kapkodok utána<br>A fájdalom vakító felületén<br>Temetőkben világít a villany<br>Könnyeink fekete kristályokat mosnak<br>Nincsen szavunk, amit kimondhatnánk<br>Elhamvadt maradék álmunk<br>Csak a gyilkosok sötét reményei világítanak még<br>A butaság expresszvonaton robog előttünk<br>Minden madarunk szárnyaszegett<br>Olyan ártatlan, mint a kavicsok fehér homlokai<br>Én mindig Riának hívtam<br>Gyékényünk sincs és mégis kihúzzák alólunk<br>Ünnepeink ájultan hevernek<p>Énekelj tiszta szomorúság<br>Lefekszem itt, a hold a fejemalja<br>Énekelj tiszta szomorúság<br>Lefekszem itt, a hold a fejemalja.<p><small>1924 ősze</small></div></article><article id=neha-szigetek><div class=vers><h2>Néha szigetek</h2><p>Néha szigetek buknak föl fejünkben, madarak szállnak el fölöttük, új,<br><span class=sorbe>csodálatos növényzet magvait hullajtják rájuk</span><br>A gép arcából is csurog verejték, anyák szeméből könny, rólunk<br><span class=sorbe>a munka olajcsöppjei</span><br>Lassan így fordul tovább a világ<br>Tegnap azt hittem, körtefa vagyok s még ma is jönnek hozzám kis<br><span class=sorbe>gyerekek</span><br>Csókolnak és megrázzák bennem a roskadó körtefákat<br>Első szerelmem spirituszba raktam s most néha elnézem, milyen furcsa<br><span class=sorbe>kis állat</span><br>Szervusz, szervusz, hogy vagy, köszönöm megvagyok és te, hát csak<br><span class=sorbe>lassan, ilyenkor mintha vágyunk se volna</span><br>De vacogva mászkálunk Mont Blancok tetején s imádkozunk, te Isten,<br><span class=sorbe>te Isten</span><br>Mért nem teremtesz hegyeket is<br>Nektek úgy adom oda magam, mint az anya meleg teli mellét az ő éhes<br><span class=sorbe>kicsikéjének</span><br>A bokrok már alszanak, én is lefekszem tibennetek, hogy reggel kéznél<br><span class=sorbe>legyenek majd kedvelt, acélhomlokú szerszámaim.</span><p><small>1924 ősze</small></div></article><article id=keseru><div class=vers><h2>Keserű</h2><p>Ó rádióaktivitás! most olvasom és görögdinnyét eszem és erősen tudom<br>Hogy a világ csak bennünk változik<br>Színes kereplő vagyok csupán, halljátok? arcom átlátszó, mögötte<br><span class=sorbe>virágok röpködnek, amint fölbuktak az elektromos hullámokból</span><br>Szeretőmtől is elszakít a humanista század, ó lepipált szomorúság,<br><span class=sorbe>gyújtsd föl ma éjjel a menhelyeket</span><br>A bárányok birkák, én szamár vagyok s csak hosszú elnyúlt árnyékom a<br><span class=sorbe>pásztor</span><br>Ha szemem behunyom, az eroplánok lezuhannak és azok is <br>Melyek belőlem szállnak föl naponta<br>Te csillogó porszem, állítsd el aranyos motoraidat, reggel úgyis<br><span class=sorbe>kisöpör az asszony</span><br>Ó az asszony, a szeretőm csak sír, csak sír és könnyei tovább hajtják<br><span class=sorbe>a régi turbinákat</span><br>Kár, kár miértünk is<br>De éljenek a köszörűs inasok, akik fütyörésznek<br>És nem is tudják, hogy az égbolt fejünk fölül elvitorlázott a<br><span class=sorbe>pénztárcákba.</span><p><small>1924 ősze</small></div></article><article id=jozsef-attila-jozsef-attila-hidd-el><div class=vers><h2>József Attila</h2><p><i>József Attila</i>, hidd el, hogy nagyon szeretlek, ezt még anyámtól<br><span class=sorbe>örököltem, áldott jó asszony volt, látod, a világra hozott</span><br>Az életet hiába hasonlítjuk cipőhöz vagy vegytisztító intézethez,<br><span class=sorbe>mégiscsak másért örülünk neki</span><br>Naponta háromszor megváltják a világot, de nem tudnak gyufát se<br><span class=s3>gyujtani, ha igy megy tovább, nem törődöm vélük</span><br>Jó volna jegyet szerezni és elutazni Önmagunkhoz, hogy bennetek lakik,<br><span class=sorbe>az bizonyos</span><br>Minden reggel hideg vizben fürdetem gondolataimat, igy lesznek frissek<br><span class=sorbe>és épek</span><br>A gyémántból jó, meleg dalok nőnek, ha elültetjük a szívünk alá<br>Akadnak olyanok, akik lovon, autón és repülőgépen is gyalog vannak,<br><span class=sorbe>én a pacsirták hajnali énekében heverészek, mégis túljutottam</span><br><span class=sorbe>a szakadékon</span><br>Igazi lelkünket, akárcsak az ünneplő ruhákat gondosan őrizzük meg,<br><span class=sorbe>hogy tiszta legyen majd az ünnepekre.</span><p><small>1924 ősze</small></div></article><article id=kilometerekkel><div class=vers><h2>Kilóméterekkel</h2><p>Kilóméterekkel vagyunk magunk előtt és meglóbáljuk elvesztett<br><span class=sorbe>lelkeinket melyekben vágyaink virrasztanak</span><br>Eltáncolt öregek felülnek még az ágyon<br>Titokban fejet is függesztenek hajuk alá, hogy megtévesszék<br><span class=sorbe>a mitsemsejtő gondolatokat</span><br>Pedig hiába minden szakértelem mikor hajnali levegő siklik szivünkön át<br>Kedvesünk ő, akinek meg kell köszönni párunk libegő mosolygását<br>És mégis körülményes becsukott kézzel járni a szemünkben<br>A világ is több sokkal, ha kinyujtózunk, nagy hegyekre mászunk<br>És mélyen hullámaink alatt kábelek szállnak melyek tengerbe vetik<br><span class=sorbe>elkorcsult fiaikat</span><p>Angyal kovályog nyelvünk felületén<br>Szikrasineken vörösmozdonyok zuhannak előre<br>Szemtől szembe<br>Ria karcsúbb a liliomillat esteli árnyékánál<br>De csapzott homlokomon kinyílnak a sípok<br>Feszültség szemverős rakétáiban röppentsük föl a fiatalok egyetlen<br><span class=sorbe>osztályharcát.</span><p><small>1924 ősze</small></div></article><article id=nekem-mindegy><div class=vers><h2>Nekem mindegy …</h2><p>Nekem mindegy: van isten, vagy nincsen<br>S bizonyisten hinnék benne,<br>De még annyi szabadidőm sincsen.<p>Ha megsegít, csak neki jobb,<br>Ha nem segít, rosszabb se lesz.<br>Ha van, hát a mostaninál<br>Ugy se lehet rosszabb,<br>Ha van: kutyába se vesznek,<br>Ha nincs: kutyába se vesznek,<br>Se nem jobb, se rosszabb.<p>Előbb-utóbb a szegénynek<br>Ugyis meg kell bolondulni,<br>Vagy fölakasztódni valamelyik ágra,<br>Ha csak észre nem tér,<br>Mert a szegény itt az isten,<br>Világot-teremtő isten,<br>A gazdag csak angyal;<br>Sóhajtásunk ad rá szárnyat<br>S a vonagló teremtésben<br>Minek kell az angyal?<p><small>1924 ősze</small></div></article><article id=dicsertessek><div class=vers><h2>Dícsértessék</h2><p>Rózsa, rózsa, szállj és énekelj …<br>És dícsértessék csúf, hazug szava,<br>Olyan hajnal lengesse szivét,<br>Amilyen örök bennem ő maga.<p>Minden lelkem csak kőrakás neki.<br>Fölötte holt galambok csapata –<br>Mélyen magában leljen a virágra,<br>Ha nincs is színe, nincs is illata.<p>Dícsértessék. Tőle szállt fölém<br>Egy magasztos nyugalmu pillanat,<br>Mikor nem vártam. És még akkor is<br>Minden kristályom sírva széthasadt.<p>Csúcsán, sötét, különös fényeken<br>Siklik bennem és nem tudni, hova.<br>Kiégeti a szememet belülről.<br>De dícsértessék csúf, hazug szava.<p><small>1924. okt. 6.</small></div></article><article id=aki-szegeny-az-a-legszegenyebb><div class=vers><h2>Aki szegény, az a legszegényebb</h2><p>Ha az Isten íródiák volna<br>S éjjel nappal mozogna a tolla,<br>Úgy se győzné, ő se, följegyezni,<br>Mennyit kell a szegénynek szenvedni.<p>Aki szegény, az a legszegényebb,<br>Fázósságát odadja a télnek,<br>Melegét meg odadja a nyárnak,<br>Üres kedvét a puszta határnak.<p>Köznapokon ott van a dologba,<br>Várt szombatját száz gond nyomorítja,<br>S ha vasárnap kedvét megfordítja,<br>Akkor máris hétfő szomorítja.<p>Pedig benne laknak a galambok,<br>Csillagtollú, éneklő galambok,<br>De így végül griffmadarak lesznek,<br>Hollónépen igaz törvényt tesznek.<p><small>1924. okt.</small></div></article><article id=itt-egy-fa-ott-egy-fa><div class=vers><h2>Itt egy fa, ott egy fa</h2><p>Itt egy fa, ott egy fa,<br>Villámsujtott, lombtalan,<br>Szenesszivű, keserű,<br>Büszke fa.<br>Itt egy fa, ott egy fa.<p>Mért nem zöldek? – kérdik a mezők.<br>Fekete porukat kerülik a méhek.<br>Suttognak az almafák:<br>Legalább<br>Mért nem hoznak vadalmát,<br>Mit henyélnek?…<br>Gerendának nem valók,<br>Akasztófának se jók.<br>Csupa kérdés szidja őket,<br>Szomjas kérdés öli őket.<br>Kiesett a fényes ég<br>Összeégett karjuk közül!<br>Állnak, mint a kútgémek,<br>Mégsem jelölnek kutat:<br>Igy is élni! Mit akarnak?…<br>Itt egy fa, ott egy fa,<br>Összeégett szívvel-karral<br>Messzi egekbe mutat.<p>Hejh!<br>Ha mi egyszer az Úristen elé<br>– Papunk mondta, hogy mindent ő ad –,<br>Ki a sorbaállást adta,<br>Szívünk helyével, szótlanul<br>Sorbaállunk elszánt csapatba<br>És követeljük az ifjúságot!<p><small>1924. okt.</small></div></article><article id=a-csoda><div class=vers><h2>A csoda</h2><p>Kár volna magamat eladnom<br>Célért, eszméért, okért, hitért.<br>Hogy magyarázzam az eget másoknak.<br>Eladni magamat semmiért.<p>Te vén szilvafa, ugye, igazam van?<br>Te tudod, te százesztendőt éltél!…<br>S akkor sikított, elbőgte magát<br>A kert mellett egy vén acéltehén.<p>Nem is acél volt, hanem drágakő.<br>Pálmaág-farkkal. Ott kinyúlt szegény.<br>Tele gyerekekkel<br>Körhinta forgott búgva, vidáman,<br>Szarvai hegyén.<p>És sírt és sírt, csak sírt, míg meg nem halt,<br>Késnyelek hullottak pengétlenül<br>A szemeibül.<br>– Ó, mennyi dinamit lakik<br>Én élve síró szemeimben! –<br>A föld egyszerre elszaladt alólunk<br>És elszaladt alólunk minden;<br>Ég, csók, tűz, magam s a semmi.<br>A tehén lángszőre szintén elszaladt,<br>Aztán visszajött<br>S a homlokomon kezdett énekelni.<p>Fehér vízben hevertünk egymás mellett,<br>Szivemben ő s az ő szivében én.<br>Hátulról keresztülnéztem magamon<br>S úgy láttam, hogy bennem él tovább<br>A tehén.<br>S tele gyerekekkel<br>Körhinták forogtak vidáman<br>Szarvai hegyén.<br>Nem szúrt vele, csak fölemelte.<br>Arrabökött, amerre elszaladtunk<br>A föld, az ég, a tűz, a semmi s én<br>S én szégyenverten lopózkodtam arra,<br>Hogy embertszülő tüzet énekeljek<br>Örökké, újra<br>Jeges, havas<br>Ismeretlen hegyek tetején.<p><small>1924. okt.</small></div></article><article id=muterem><div class=vers><h2>Műterem</h2><p>A műterem kopott, öreg falán<br>Reám nevet száz ismeretlen ember.<br>Ez gyermek itt, az már nincs is talán,<br>Ez pocsolya, az kristálylelkű tenger.<p>Reám nevetnek bágyadtan, vigan<br>S az én arcomat mosolyogják össze.<br>Ez engem álmodik álmaiban,<br>Az engem átkoz, hogy szivét fürössze.<p>S én nem vagyok és nincsen más, csak ők,<br>A szomorúak és a nevetők<br>Én arcomat hogy összemosolyogják.<p>Mint szivemben a dolgok képei<br>Búsan és vígan összenevetik<br>Az Ennálam is erősebbnek arcát.<p><small>1924. nov. 1.</small></div></article></div><script src=built.js></script><script src=jquery.search.js></script><script>$('details').details();$('html').addClass($.fn.details.support ? 'details' : 'no-details');</script>